<!DOCTYPE HTML PUBLIC "-//W3C//DTD HTML 4.01 Transitional//EN">
<html>
<head>
<meta name="DC.type" http-equiv="Content-Type" content="text/html; charset=UTF-8">
</head>
    <body>
      <div type="body">
        <p>DIRECTIVA PARLAMENTULUI EUROPEAN ŞI A CONSILIULUI 2001/106/CE</p>
        <p>din 19 decembrie 2001</p>
        <p>de modificare a Directivei Consiliului 95/21/CE privind aplicarea standardelor internaţionale pentru siguranţa navelor, prevenirea poluării, asigurarea condiţiilor de muncă şi viaţă (control efectuat de statul portului) la navele care utilizează porturile comunitare şi navighează în apele aflate sub jurisdicţia statelor membre</p>
        <p>PARLAMENTUL EUROPEAN ŞI CONSILIUL UNIUNII EUROPENE,</p>
        <p>având în vedere Tratatul de instituire a Comunităţii Europene, în special art. 80 alin.(2),</p>
        <p>având în vedere propunerea Comisiei1,</p>
        <p>având în vedere avizul Comitetului Economic şi Social European 2,</p>
        <p>având în vedere avizul Comitetului Regiunilor 3,</p>
        <p>în conformitate cu procedura prevăzută în art. 251 din Tratat4, având în vedere proiectul comun aprobat de comitetul de conciliere la 13 noiembrie 2001,</p>
        <p>întrucât:</p>
        <p>(1) Directiva Consiliului 95/21/CE5 stabileşte în Comunitatea Europeană un sistem de control al navelor de către statul portului, bazat pe proceduri de inspecţie şi de reţinere unitare,</p>
        <p>(2) Este necesar să se ţină seama de modificările aduse convenţiilor, protocoalelor, codurilor şi rezoluţiilor Organizaţiei Maritime Internaţionale (OMI) şi de evoluţiile din cadrul Memorandumului de Înţelegere de la Paris (MOU),</p>
        <p>(3) Se consideră că nimic din prezenta directivă nu are ca efect transferul către statul portului a responsabilităţilor statului al cărui pavilion îl arborează nava, inclusiv a responsabilităţilor organizaţiilor recunoscute care acţionează în numele statului al cărui pavilion îl arborează nava.</p>
        <p>(4) Unele nave prezintă un risc evident pentru siguranţa maritimă şi pentru mediul marin datorită stării de uzură avansate, a pavilionului şi a antecedentelor; printre acestea se numără mai ales navele care arborează pavilionul unui stat considerat ca fiind "de foarte mare risc" sau de "risc ridicat" în lista neagră publicată în raportul anual al MOU. Prin urmare, acestora ar trebui să li se interzică accesul în porturile comunitare, exceptând cazul în care se poate demonstra că pot fi operate în condiţii de siguranţă în apele comunitare. Trebuie stabilite linii directoare care să stabilească proceduri aplicabile în eventualitatea impunerii unei astfel de restricţii de acces şi a ridicării restricţiei. Pentru asigurarea transparenţei, lista navelor cărora li s-a refuzat accesul în porturile comunitare ar trebui să fie publică.</p>
        <p>(5) Navele care prezintă un factor de risc ridicat prezintă un mare risc de accident sau poluare, justificând astfel necesitatea inspectării lor frecvente în porturile comunitare de escală.</p>
        <p>(6) Categoriile de nave enumerate în anexa V la Directiva 95/21/CE prezintă de asemenea un risc major de accident sau poluare atunci când ating o anumită vârstă. Puterea discreţionară de care dispune autoritatea de inspecţie cu privire la selectarea unei astfel de nave pentru o inspecţie extinsă nu permite realizarea unor practici unitare în interiorul Comunităţii. În consecinţă, este necesar ca inspectarea acestor nave să fie obligatorie. Având în vedere în special riscurile unei poluări majore cauzate de tancurile petroliere şi faptul că marea majoritate a deficienţelor care duc la reţinerea navelor se referă la nave cu o vechime mai mare de 15 ani, regimul inspecţiei extinse ar trebui să se aplice petrolierelor cu o vechime de la 15 ani în sus.</p>
        <p>(7) Conţinutul inspecţiilor extinse pentru care au fost stabilite liniile directoare poate varia considerabil, fiind la discreţia autorităţii de inspecţie. Pentru a se realiza practici unitare în interiorul Comunităţii, aceste linii directoare ar trebui să fie obligatorii. Totuşi, ar trebui să existe dispoziţii de exceptare pentru cazurile în care efectuarea inspecţiei unor astfel de nave, în special ţinând cont de starea tancurilor cu încărcătură ale navei sau de constrângerile operaţionale ale activităţilor de încărcare descărcare, nu este posibilă sau ar implica riscuri prea mari pentru siguranţa navei, echipajul acesteia, inspector sau siguranţa incintei portuare.</p>
        <p>(8) Statelor membre ar trebui să li se permită să organizeze inspecţii obligatorii eficiente, astfel încât să obţină cea mai mare valoare adăugată din aplicarea regimului de inspecţii extinse, ţinând cont de diferitele condiţii de operare şi făcând apel la cooperarea între porturi şi statele membre, respectând totodată obiectivele cantitative globale cu privire la inspecţii.</p>
        <p>(9) Recrutarea şi pregătirea inspectorilor calificaţi necesită o anumită perioadă de timp, motiv pentru care statelor membre ar trebui să li se permită să-şi constituie treptat propriul serviciu de inspecţie; date fiind caracteristicile portului Rotterdam, în special având în vedere volumul de trafic cu escală în acest port, ar trebui prevăzută posibilitatea de a se prelungi puţin perioada de recrutare şi pregătire a inspectorilor pentru acest port.</p>
        <p>(10) Defectele structurale ale unei nave pot să crească riscul unui accident pe mare. În cazul unei nave care transportă hidrocarburi vrac, astfel de accidente pot avea consecinţe dezastruoase pentru mediu. Autoritatea de inspecţie ar trebui să efectueze o examinare vizuală a părţilor accesibile ale navei pentru a detecta orice semne de coroziune avansată şi pentru a lua măsurile care sunt necesare pentru înlăturarea acesteia, în special faţă de societăţile de clasificare responsabile de calitatea structurii navelor.</p>
        <p>(11) Inspecţia extinsă bazată pe verificarea obligatorie a anumitor elemente ale navei necesită foarte mult timp şi organizare. Ar trebui uşurată sarcina de pregătire a inspecţiei, ceea ce ar determina o mai mare eficienţă a acesteia. În acest scop, comandantul sau operatorul oricărei nave care intră într-un port comunitar ar trebui să comunice anumite informaţii de natură operaţională.</p>
        <p>(12) Importanţa crescândă a controlului efectuat de statul portului în lupta împotriva practicilor sub-standard determină o creştere globală a sarcinilor inspectorilor. Prin urmare, ar trebui făcut un efort deosebit pentru a se evita inspecţiile redundante şi a creşte calitatea informaţiilor de care dispun inspectorii cu privire la inspecţiile efectuate în porturile anterioare. În consecinţă, procesul verbal al inspecţiei întocmit de inspector la finalizarea unei inspecţii, a unei inspecţii mai amănunţite sau a unei inspecţii ample ar trebui să menţioneze părţile navei care au fost deja inspectate; în acest fel, inspectorul din următorul port de escală va putea, dacă este cazul, să decidă de a nu mai inspecta o parte a navei dacă la inspecţia precedentă nu s-au înregistrat deficienţe.</p>
        <p>(13) S-au realizat progrese tehnice importante în domeniul echipamentelor de bord, cu ajutorul cărora se înregistrează parametrii de navigaţie (prin intermediul sistemului de înregistrare a parametrilor de navigaţie (VDR) sau al "cutiilor negre") pentru a uşura investigaţiile în urma accidentelor. Având în vedere importanţa acestor echipamente pentru siguranţa maritimă şi în paralel cu eforturile întreprinse pe această temă în cadrul OMI, aceste echipamente ar trebui să devină obligatorii, în decurs de cinci ani de la intrarea în vigoare a acestei directive, pentru navele cargo construite înainte de 1 iulie 2002 care fac escală în porturile comunitare şi, odată obligatorii, absenţa sau funcţionarea lor defectuoasă ar trebui să justifice reţinerea navei.</p>
        <p>(14) Administraţia statului al cărui pavilion îl arborează nava inspectată, pe de o parte, sau societatea de clasificare implicată, pe de altă parte, ar trebui să fie informate cu privire la rezultatul inspecţiei pentru a putea asigura o monitorizare mai eficientă a evoluţiei şi, dacă este cazul, a deteriorării stării navei pentru a lua, în timp util, măsurile de remediere necesare.</p>
        <p>(15) Poluarea accidentală cu hidrocarburi poate provoca daune importante mediului şi economiei regiunii în care se află. Prin urmare, este necesar să se verifice dacă tancurile petroliere care fac escală în porturile Comunităţii Europene deţin acoperirea corespunzătoare pentru aceste riscuri.</p>
        <p>(16) Transparenţa informaţiei cu privire la navele inspectate şi reţinute este un element esenţial pentru orice politică care urmăreşte să descurajeze utilizarea navelor care nu corespund standardelor de siguranţă. În acest context, este necesar ca în lista informaţiilor publicate să fie inclusă identitatea navlositorului navei. Publicului ar trebui să i se prezinte informaţii complete şi clare cu privire la inspecţiile şi reţinerile care au loc în porturile comunitare. Este vorba în special de informaţii cu privire la inspecţiile mai amănunţite efectuate la bordul navelor, atât de către autorităţile portului statului, cât şi de către societăţile de clasificare, precum şi cu privire la prezentarea măsurilor luate de către autorităţile statului portului sau de către societăţile de clasificare implicate, ca urmare a unui ordin de reţinere dat în baza directivei.</p>
        <p>(17) Este esenţială monitorizarea aplicării directivei pentru a se preveni riscul existenţei unor niveluri diferite de siguranţă şi al denaturării concurenţei între porturile şi regiunile Comunităţii Europene. Astfel, Comisia ar trebui să deţină informaţii mai detaliate, în special cu privire la mişcările navelor în porturi, pentru a putea să efectueze o examinare detaliată a condiţiilor în care se aplică directiva. Aceste informaţii ar trebui furnizate Comisiei cu regularitate pentru ca aceasta să poată interveni mai rapid atunci când se constată abateri în aplicarea directivei.</p>
        <p>(18) Ar trebui adoptate măsurile necesare pentru punerea în aplicare a Directivei 95/21/CE în conformitate cu Decizia Consiliului 1999/468/CE din 28 iunie 1999 de stabilire a procedurilor de exercitare a competenţelor de aplicare acordate Comisiei6,</p>
        <p>ADOPTĂ PREZENTA DIRECTIVĂ:</p>
        <p>Articolul 1</p>
        <p>Directiva 95/21/CE se modifică după cum urmează:</p>
        <p>1. titlul se înlocuieşte cu următorul text:</p>
        <p>"Directiva Consiliului 95/21/CE din 19 iunie 1995 privind controlul navelor de către statul portului;"</p>
        <p>2. La art. 2, alin. (1) şi (2) se înlocuiesc cu următorul text:</p>
        <p>"1. "Convenţii" înseamnă:</p>
        <p>Convenţia internaţională privind liniile de încărcare, 1966 (LL 66),-</p>
        <p>Convenţia internaţională pentru siguranţa vieţii pe mare, 1974 (SOLAS 74),-</p>
        <p>- Convenţia internaţională din 1973 pentru prevenirea poluării de către nave şi Protocolul de modificare din 1978 (MARPOL 73/78),</p>
        <p>- Convenţia internaţională privind standardele de pregătire a navigatorilor, brevetare-atestare şi efectuare a serviciului de cart, 1978 (STCW 78),</p>
        <p>- Convenţia cu privire la regulamentul internaţional de prevenire a abordajelor pe mare, 1972 (Colreg 72),</p>
        <p>- Convenţia internaţională privind măsurarea tonajului navelor, 1969 (ITC 69),</p>
        <p>- Convenţia privind standardele minime în marina comercială, 1976 (ILO nr. 147),</p>
        <p>- Convenţia internaţională privind răspunderea civilă pentru pagubele produse prin poluare cu hidrocarburi, 1992 (CLC 92),</p>
        <p>împreună cu protocoalele şi modificările aduse acestor convenţii şi codurile aferente cu statut obligatoriu, în vigoare la 19 decembrie 2001.</p>
        <p>2. "MOU" înseamnă Memorandum de Înţelegere privind controlul statului portului, semnat la Paris la 26 ianuarie 1982, în forma de la 19 decembrie 2001;"</p>
        <p>3. Art. 4 se înlocuieşte cu următorul text:</p>
        <p>"Articolul 4</p>
        <p>Organ de inspecţie</p>
        <p>Statele membre menţin administraţiile maritime naţionale adecvate cu numărul de personal necesar, în special inspectori calificaţi, denumite în continuare "autorităţi competente", pentru inspectarea navelor şi iau măsurile corespunzătoare pentru a se asigura că autorităţile lor competente îşi îndeplinesc sarcinile aşa cum sunt prevăzute în prezenta directivă.";</p>
        <p>4. La art. 5, alin. (1), (2) şi (3) se înlocuiesc cu următorul text:</p>
        <p>"1. Autoritatea competentă a fiecărui stat membru efectuează anual un număr total de inspecţii, la navele prevăzute în alin. (2) din art. 7, de cel puţin 25% din numărul mediu anual de nave individuale care intră în porturile sale, având ca bază de calcul ultimii trei ani calendaristici pentru care există statistici.</p>
        <p>2. (a) Sub rezerva dispoziţiilor art. 7bis, autoritatea competentă se asigură că orice navă care nu face obiectul unei inspecţii extinse şi are un factor de risc mai mare de 50 în sistemul de informare Sirenac este inspectată în conformitate cu art. 6, cu condiţia ca de la ultima inspecţie efectuată într-un port din regiunea MOU să fi trecut cel puţin o lună.</p>
        <p>(b) La selectarea altor nave în vederea inspectării, autorităţile competente determină ordinea de prioritate după cum urmează:</p>
        <p>- primele nave selectate în vederea inspectării sunt cele enumerate în anexa I, partea I, indiferent de factorul de risc,</p>
        <p>- navele enumerate în anexa I, partea a II-a, se selectează în ordine descrescătoare, în funcţie de ordinea de prioritate care rezultă din valoarea factorilor de risc din sistemul de informare Sirenac.</p>
        <p>3. Statele membre nu inspectează navele care au fost inspectate de către orice stat membru în ultimele şase luni, cu condiţia ca:</p>
        <p>- navele să nu fie enumerate în anexa I,</p>
        <p>- în urma inspecţiilor anterioare să nu fi fost constatate deficienţe,</p>
        <p>- să nu existe motive clare pentru efectuarea unei inspecţii,</p>
        <p>- nava nu se află sub incidenţa alin.(2), lit. (a).";</p>
        <p>5. Art. 7 se înlocuieşte cu următorul text:</p>
        <p>"Articolul 7</p>
        <p>Inspecţia extinsă obligatorie pentru anumite nave</p>
        <p>1. O navă aflată în una dintre categoriile celor prevăzute în anexa V secţiunea A este susceptibilă de a fi supusă unei inspecţii extinse după o perioadă de 12 luni de la ultima inspecţie extinsă la care a fost supusă în portul unui stat semnatar al MOU.</p>
        <p>2. Dacă o astfel de navă este selectată pentru inspecţie în conformitate cu dispoziţiile art. 5 alin. (2) lit. (b), inspecţia extinsă trebuie efectuată. Totuşi, o inspecţie în conformitate cu dispoziţiile art. 6 poate fi efectuată şi între două inspecţii extinse.</p>
        <p>3. (a) Operatorul sau comandantul căruia i se aplică dispoziţiile alin.(1) comunică toate informaţiile cuprinse în anexa 5 secţiunea B autorităţii competente a statului membru din fiecare port în care face escală dacă au trecut 12 luni de la efectuarea ultimei inspecţii extinse. Această informaţie trebuie pusă la dispoziţie cu cel puţin trei zile înainte de timpul estimat de sosire a navei în port sau înainte de plecarea navei din ultimul port, dacă voiajul între cele două porturi durează mai puţin de trei zile.</p>
        <p>(b) Orice navă care nu se conformează dispoziţiilor din paragraful (a) trebuie să facă obiectul unei inspecţii extinse în portul de destinaţie.</p>
        <p>4. Sub rezerva dispoziţiilor din art. 7a, statele membre se asigură că se efectuează o inspecţie extinsă oricărei nave căreia îi sunt aplicabile dispoziţiile din alin. (3) şi care are un factor de risc egal cu sau mai mare de 7, în primul port în care face escală după o perioadă mai mare de 12 luni de la ultima inspecţie extinsă. În cazul în care statele membre nu îşi pot mări la timp capacitatea de a efectua toate inspecţiile suplimentare necesare, în special datorită problemelor legate de selecţionarea şi pregătirea inspectorilor, acestora li se va permite să-şi înfiinţeze treptat propriul serviciu de inspecţie, până la 1 ianuarie 2003. Pentru portul Rotterdam, această perioadă poate fi prelungită cu şase luni. Comisia comunică statelor membre şi Parlamentului European orice astfel de prelungire.</p>
        <p>5. Inspecţiile extinse se efectuează în conformitate cu procedurile prevăzute în anexa V, secţiunea C.</p>
        <p>6. Dacă există riscul ca un amendament sau un proiect de amendament la MOU să reducă domeniul de aplicare a obligaţiei de efectuare a inspecţiilor extinse prevăzute în acest articol, Comisia prezintă fără întârziere Comitetului înfiinţat prin art. 18 un proiect de măsuri în vederea reintroducerii valorilor factorilor de risc corespunzătoare obiectivelor directivei.";</p>
        <p>6. Se inserează următorul art. 7a:</p>
        <p>"Articolul 7a</p>
        <p>Procedura aplicabilă în cazul în care anumite nave nu pot fi inspectate</p>
        <p>1. În cazul în care, din motive operaţionale, un stat membru nu poate efectua inspecţia unei nave care are un factor de risc mai mare de 50, aşa cum prevede art. 5 alin.(2) lit. (a) sau o inspecţie extinsă obligatorie, aşa cum prevede art. 7 alin. (4), statul membru informează fără întârziere sistemul Sirenac că inspecţia nu a fost efectuată.</p>
        <p>2. Aceste cazuri se notifică Comisiei la intervale de şase luni, specificându-se şi motivele pentru care navele respective nu au fost inspectate.</p>
        <p>3. În cursul unui an calendaristic, procentul de nave neinspectate, conform alin. (1), nu trebuie să depăşească 5% din numărul mediu anual de nave individuale eligibile pentru inspecţie care au făcut escală în porturile statului membru, procent calculat pe baza ultimilor trei ani calendaristici pentru care sunt disponibile statistici.</p>
        <p>4. Navele prevăzute la alin. (1) fac obiectul unei inspecţii, în conformitate cu dispoziţiile art. 5 alin. (2) lit. (a) sau al unei inspecţii obligatorii extinse, în conformitate cu art. 7 alin. (4), în următorul port de escală din Comunitate, după caz.</p>
        <p>5. Începând cu 22 iulie 2008, procentul de 5% la care face referire în alin. (3), se modifică, dacă este cazul, pe baza unei evaluări a Comisiei în conformitate cu procedura stabilită în art. 19.";</p>
        <p>7. Se inserează următorul art. 7b:</p>
        <p>"Articolul 7b</p>
        <p>Măsuri privind refuzul accesului pentru anumite nave</p>
        <p>1. Un stat membru trebuie să se asigure că unei nave aflate în una dintre categoriile prevăzute în anexa XI secţiunea A i se refuză accesul în porturile sale, exceptând situaţiile prevăzute la art. 11 alin. (6), atunci când nava:</p>
        <p>fie</p>
        <p>- arborează pavilionul unui stat aflat pe "lista neagră" publicată în raportul anual al MOU şi</p>
        <p>- a fost reţinută de mai mult de două ori în cursul ultimelor 24 de luni într-un port al unui stat semnatar al MOU,</p>
        <p>sau</p>
        <p>- arborează pavilionul unui stat nominalizat cu "risc foarte mare" sau cu "risc mare" pe "lista neagră" publicată în raportul anual al MOU şi</p>
        <p>- a fost reţinută mai mult decât o dată în ultimele 36 de luni într-un port al unui stat semnatar al MOU.</p>
        <p>Refuzul accesului devine aplicabil imediat după ce nava a fost autorizată să plece din portul în care a făcut obiectul unei a doua sau a treia reţineri, după caz.</p>
        <p>2. În sensul alin. (1), statele membre se conformează procedurilor prevăzute în anexa XI, secţiunea B.</p>
        <p>3. La fiecare şase luni, Comisia publică informaţiile privind navele cărora li s-a refuzat accesul în porturile comunitare prin aplicarea prevederilor acestui articol."</p>
        <p>8. Art. 8 se înlocuieşte cu următorul text:</p>
        <p>"Articolul 8</p>
        <p>Procesul verbal de inspecţie pentru comandant</p>
        <p>La finalizarea unei inspecţii, a unei inspecţii detaliate sau a unei inspecţii extinse, inspectorul întocmeşte un proces verbal de inspecţie în conformitate cu prevederile anexei IX. O copie a procesului verbal de inspecţie se pune la dispoziţia comandantului navei.</p>
        <p>9. În art. 9:</p>
        <p>(a) alin. (1) se înlocuieşte cu următorul text:</p>
        <p>"1. Autoritatea competentă se asigură că orice deficienţă confirmată sau constatată în urma inspecţiei prevăzute la art. 5 alin. (2) şi art. 7 este sau va fi remediată în conformitate cu convenţiile.";</p>
        <p>(b) alin. (3) se înlocuieşte cu următorul text:</p>
        <p>"3. În luarea deciziei de reţinere a unei nave sau de aprobare a părăsirii portului, inspectorul aplică criteriile prevăzute în anexa VI. În acest sens, nava este reţinută dacă nu este echipată cu un sistem de înregistrare a datelor voiajului în stare de funcţiune, când utilizarea acestuia este obligatorie aşa cum este prevăzut în anexa XII. Dacă această deficienţă nu poate fi remediată în portul de reţinere, autoritatea competentă poate permite navei să plece către cel mai apropiat port convenabil pentru remedierea deficienţei sau poate solicita ca remedierea deficienţei să fie efectuată într-o perioadă de maximum 30 de zile. În acest scop se aplică procedurile prevăzute la art. 11.";</p>
        <p>(c) alin. (5) se înlocuieşte cu următorul text:</p>
        <p>"5. În cazul în care inspecţiile prevăzute în art. 5 alin. (2) şi art. 7 determină o reţinere, autoritatea competentă informează imediat, în scris şi incluzând şi raportul de inspecţie, administraţia statului al cărei pavilion nava este autorizată să-l arboreze (denumită în continuare administraţia de pavilion) sau, dacă aceasta nu este posibil, consulul sau, în absenţa acestuia, cel mai apropiat reprezentant diplomatic al acelui stat, cu privire la toate circumstanţele care au determinat necesitatea unei intervenţii. În plus, când acest lucru este relevant, vor fi informaţi şi inspectorii nominalizaţi sau organizaţiile recunoscute responsabile pentru eliberarea certificatelor de clasă sau a certificatelor eliberate în numele statului de pavilion, în conformitate cu convenţiile internaţionale.";</p>
        <p>10. La art. 10, alin. (1) se înlocuieşte cu următorul text:</p>
        <p>"1. Armatorul sau operatorul unei nave sau reprezentantul său în statul membru are dreptul să conteste decizia de reţinere sau de refuz al accesului luată de autorităţile competente. Contestaţia nu determină suspendarea măsurii de reţinere sau de refuz al accesului.";</p>
        <p>11. La art. 14, alin. (2) se înlocuieşte cu următorul text:</p>
        <p>"2. Statele membre menţin dispoziţii cu privire la schimbul de informaţii şi cooperarea între autorităţile lor competente şi autorităţile competente ale tuturor celorlalte state membre şi menţin legăturile operaţionale stabilite între autorităţile lor competente, Comisie şi sistemul informaţional Sirenac, înfiinţat la St. Malo, în Franţa.</p>
        <p>În scopul efectuării inspecţiilor prevăzute la art. 5 alin. (2) şi art. (7), inspectorii consultă bazele de date publice şi private care conţin informaţii despre inspecţia navelor, accesibile prin sistemul informaţional Equasis.";</p>
        <p>12. La art. 15, alin. (2) se înlocuieşte cu următorul text:</p>
        <p>"2. Informaţiile prevăzute în anexa VIII, părţile I şi II, şi informaţiile privind schimbarea, suspendarea şi retragerea clasei prevăzute la art. 15 alin. (3) din Directiva 94/57/CE sunt disponibile în sistemul informaţional Sirenac. Acestea sunt făcute publice prin sistemul informaţional Equasis, cât mai curând posibil, după finalizarea inspecţiei sau după ce reţinerea a fost ridicată.";</p>
        <p>13. La art. 15 se adaugă următorul alineat:</p>
        <p>"5. Dispoziţiile prezentului articol nu aduc atingere legislaţiei naţionale cu privire la responsabilitate.";</p>
        <p>14. La art. 16 se inserează următorul alineat:</p>
        <p>"2a. În cazul reţinerii unei nave pentru deficienţe sau lipsa certificatelor valabile, aşa cum este prevăzut la art. 9 şi în anexa VI, costurile în legătură cu reţinerea în port sunt suportate de armatorul sau operatorul navei.";</p>
        <p>15. Art. 17 şi 18 se înlocuiesc cu următorul text:</p>
        <p>"Articolul 17</p>
        <p>Date pentru monitorizarea aplicării</p>
        <p>Statele membre pun la dispoziţia Comisiei informaţiile prevăzute în anexa X la intervalele stabilite în această anexă.</p>
        <p>Articolul 18</p>
        <p>Comitetul de reglementare</p>
        <p>1. Comisia este asistată de un comitet înfiinţat în baza art. 12 din Directiva 93/75/CEE.</p>
        <p>2. Când se face trimitere la acest alineat, se aplică art. 5 şi art. 7 din Decizia 1999/468/CE, cu respectarea dispoziţiilor din art. 8 al acesteia.</p>
        <p>Perioada prevăzută în art. 5 alin. (6) din Decizia 1999/468/CE se stabileşte la trei luni.</p>
        <p>3. Comitetul îşi stabileşte regulamentul de procedură.</p>
        <p>16. La art. 19, teza introductivă şi lit. (a) se înlocuiesc cu următorul text:</p>
        <p>"Prezenta directivă poate fi modificată, fără extinderea domeniului său de aplicare, în conformitate cu procedura prevăzută în art. 18 alin. (2) pentru:</p>
        <p>(a) adaptarea obligaţiilor prevăzute la art. 5, cu excepţia procentului de 25% prevăzut în alin (1) din aceasta, la art. 6, 7, 7a, 7b, 8, 15 şi 17 şi în anexele la care aceste articole fac referire, pe baza experienţei dobândite ca urmare a aplicării prezentei directive şi ţinând cont de evoluţiile din cadrul MOU."</p>
        <p>17. Se introduce următorul art. 19a:</p>
        <p>"Articolul 19a</p>
        <p>Sancţiuni</p>
        <p>Statele membre stabilesc un sistem de sancţiuni pentru încălcarea dispoziţiilor naţionale adoptate în temeiul acestei directive şi adoptă măsurile necesare pentru a se asigura că aceste sancţiuni se aplică. Sancţiunile astfel prevăzute sunt eficiente, proporţionale şi descurajante.";</p>
        <p>18. La art. 20 se adaugă următorul alineat:</p>
        <p>"4. În plus, Comisia informează periodic Parlamentul European şi Consiliul cu privire la progresele înregistrate în aplicarea directivei în statele membre.";</p>
        <p>19. Anexa I, partea a II-a se înlocuieşte cu textul anexei I la prezenta directivă;</p>
        <p>20. În anexa II:</p>
        <p>(a) pct.(10) se înlocuieşte cu următoarele puncte:</p>
        <p>"10. Document care menţionează efectivul minim de siguranţă;</p>
        <p>10a. Certificate eliberate în conformitate cu Convenţia STCW.";</p>
        <p>(b) se adaugă următorul pct. (35):</p>
        <p>"35. Certificat de asigurare sau altă garanţie financiară privind răspunderea civilă pentru pagubele produse prin poluare cu hidrocarburi (Convenţia internaţională privind răspunderea civilă pentru pagubele produse prin poluare cu hidrocarburi, 1992).</p>
        <p>21. În anexa III, pct. (1), cuvintele "II-8 şi II-11" se înlocuiesc cu cuvintele "şi II-8";</p>
        <p>22. Anexa V se înlocuieşte cu textul din anexa II la prezenta directivă;</p>
        <p>23. Anexa IV se modifică după cum urmează:</p>
        <p>(a) la pct.( 2 ) ("Aplicarea criteriilor principale") se adaugă următorul text:</p>
        <p>"14. furnizarea unui volum maxim de informaţii în caz de accident.";</p>
        <p>(b) la pct. 3.1 cuvintele "Lipsa unor certificate valabile" se înlocuiesc cu cuvintele "Lipsa unor certificate şi documente valabile";</p>
        <p>(c) La pct. 3.2 se adaugă următorul text:</p>
        <p>"15. neefectuarea programului de inspecţii intensificate în conformitate cu SOLAS 74, cap. XI, Regula 2;</p>
        <p>16. absenţa sau funcţionarea necorespunzătoare a înregistratorului parametrilor de navigaţie (VDR), când utilizarea acestuia este obligatorie.";</p>
        <p>(d) la pct. 3.6 se adaugă următorul punct:</p>
        <p>"5. lipsa dosarului cu rapoartele de inspecţie sau care nu este în conformitate cu Regula 13G(3) (b) a Convenţiei Marpol.";</p>
        <p>24. Anexa VIII se înlocuieşte cu textul din anexa III la prezenta directivă;</p>
        <p>25. Se adaugă anexele IX, X, XI şi XII ale căror texte sunt în anexa IV la prezenta directivă.</p>
        <p>Articolul 2</p>
        <p>1. Statele membre pun în aplicare dispoziţiile legale, de reglementare şi administrative necesare aducerii la îndeplinire a prezentei directive până la 22 iulie 2003 cel târziu. Statele membre informează imediat Comisia cu privire la aceasta.</p>
        <p>Când statele membre adoptă aceste dispoziţii, ele conţin o trimitere la prezenta directivă sau sunt însoţite de o asemenea trimitere în momentul publicării lor oficiale. Statele membre stabilesc modalitatea de efectuare a acestei trimiteri.2.</p>
        <p>3. Statele membre comunică Comisiei textul dispoziţiilor de drept intern pe care le adoptă în domeniul reglementat de prezenta directivă.</p>
        <p>Articolul 3</p>
        <p>Comisia evaluează aplicarea prezentei directive până la 22 iulie 2006 cel târziu. Această evaluare are în vedere, inter alia, numărul de inspectori de control al statului portului din fiecare stat membru şi numărul de inspecţii efectuate, inclusiv inspecţiile obligatorii extinse. Comisia comunică Parlamentului European şi Consiliului rezultatele evaluării şi stabileşte, pe baza evaluării, dacă este necesar să propună o directivă de modificare sau legislaţie suplimentară în acest domeniu.</p>
        <p>Articolul 4</p>
        <p>Prezenta directivă intră în vigoare în ziua publicării în Jurnalul Oficial al Comunităţilor Europene.</p>
        <p>Articolul 5</p>
        <p>Prezenta directivă se adresează statelor membre.</p>
      </div>
      <div type="signature">
        <p>Adoptată la Bruxelles, la 19 decembrie 2001.</p>
        <p>Pentru Parlamentul European</p>
        <p>Pentru Consiliu</p>
        <p>Preşedintele</p>
        <p>Preşedintele</p>
        <p>N. FONTAINE</p>
        <p>A. NEYTS-UYTTERBROECK</p>
      </div>
      <div type="annex">
        <p>ANEXA I</p>
        <p>"II. Factorul de risc general</p>
        <p>Următoarele nave trebuie inspectate cu prioritate:</p>
        <p>1. Navele care fac escală în portul unui stat membru pentru prima dată după o absenţă de 12 luni sau mai mult. În aplicarea acestor criterii, statele membre ţin cont şi de inspecţiile efectuate de statele membre MOU. În absenţa informaţiilor necesare atingerii acestui obiectiv, statele membre se bazează pe datele disponibile în Sirenac şi inspectează acele nave care nu au fost înregistrate în Sirenac de la crearea bazei de date, la 1 ianuarie 1993.</p>
        <p>2. Navele care nu au fost inspectate de nici un stat membru în ultimele şase luni.</p>
        <p>3. Navele ale căror certificate statutare privind construcţia şi echiparea navei, eliberate în conformitate cu prevederile convenţiilor, precum şi certificatele de clasificare au fost eliberate de către organizaţii care nu sunt recunoscute în termenii Directivei Consiliului 94/57/CE.</p>
        <p>4. Navele care arborează pavilionul unui stat care apare pe "lista neagră" publicată în raportul anual al MOU.</p>
        <p>5. Navele cărora li s-a permis să părăsească portul unui stat membru în anumite condiţii cum ar fi:</p>
        <p>(a) remedierea deficienţelor înainte de plecare;</p>
        <p>(b) remedierea deficienţelor în următorul port de escală;</p>
        <p>(c) remedierea deficienţelor în termen de 14 zile;</p>
        <p>(d) deficienţe pentru care au fost specificate alte condiţii.</p>
        <p>Se va ţine cont dacă au fost luate măsurile necesare şi dacă au fost remediate toate deficienţele.</p>
        <p>6. Navele ale căror deficienţe au fost constatate într-o inspecţie precedentă, în funcţie de numărul de deficienţe.</p>
        <p>7. Navele care au fost reţinute într-un port precedent.</p>
        <p>8. Navele care arborează pavilionul unei ţări care nu a ratificat toate convenţiile internaţionale din domeniu, la care se face referire în art. 2 din prezenta directivă.</p>
        <p>9. Navele clasificate de o societate de clasificare ca având o rată a deficienţelor peste medie.</p>
        <p>10. Navele din categoriile la care se face referire în anexa V secţiunea A.</p>
        <p>11. Navele cu o vechime de peste 13 ani.</p>
        <p>În determinarea ordinii de prioritate la inspecţie pentru navele enumerate mai sus, autoritatea competentă ia în considerare factorul de risc general afişat în sistemul informaţional Sirenac, conform secţiunii I din anexa I la MOU. Un factor de risc mai ridicat constituie premisa unui grad de prioritate superior. Factorul de risc general este suma valorilor factorilor de risc aplicabili, aşa cum sunt definiţi în cadrul MOU. Pct. (5), (6) şi (7) se aplică numai inspecţiilor efectuate în ultimele 12 luni. Factorul de risc general nu va fi mai mic decât suma valorilor stabilite la punctele(3), (4), (8), (9), (10) şi (11).</p>
        <p>Totuşi, în sensul art. 7 alin. (4), factorul de risc general nu trebuie să ia în considerare pct. (10)."</p>
        <p>ANEXA II</p>
        <p>"ANEXA V</p>
        <p>A. CATEGORII DE NAVE CARE FAC OBIECTUL UNEI INSPECŢII EXTINSE</p>
        <p>1. Tancuri pentru transportul produselor chimice şi al gazelor mai vechi de 10 ani, vechime stabilită pe baza datei de construcţie indicate în certificatele de siguranţă ale navei.</p>
        <p>2. Vrachierele mai vechi de 12 ani, vechime stabilită pe baza datei de construcţie indicate în certificatele de siguranţă ale navei.</p>
        <p>3. Tancurile petroliere cu un tonaj brut mai mare de 3 000 de tone brute şi mai vechi de 15 ani, vechime stabilită pe baza datei de construcţie indicate în certificatele de siguranţă ale navei.</p>
        <p>4. Navele de pasageri mai vechi de 15 ani, altele decât navele de pasageri la care se face referire în art. 2 lit. (a) şi (b) din Directiva Consiliului 1999/35/CE din 29 aprilie 1999 privind sistemul de inspecţii obligatorii pentru operarea în siguranţă a navelor de tip Ro-Ro ferry şi a navelor de pasageri de mare viteză care operează în servicii regulate7.</p>
        <p>B. INFORMAŢII CARE TREBUIE NOTIFICATE AUTORITĂŢII COMPETENTE [în conformitate cu dispoziţiile art. 7 alin. (3) lit (a)]</p>
        <p>A. nume,</p>
        <p>B. pavilion,</p>
        <p>C. numărul de identificare IMO, dacă este cazul,</p>
        <p>D. tonajul deadweight,</p>
        <p>E. data construcţiei navei, determinată pe baza datei indicate în certificatele de siguranţă ale navei,</p>
        <p>F. pentru tancuri:</p>
        <p>F.a. configuraţia: corp simplu, corp simplu cu SBT, corp dublu,</p>
        <p>F.b. starea de tancurilor de marfă şi a tancurilor de balast: plin, gol, inertat,</p>
        <p>F.c. volumul şi natura mărfii,</p>
        <p>G. timpul estimat de sosire la destinaţie sau la poziţia de îmbarcare a pilotului, după cum cere autoritatea competentă,</p>
        <p>H. durata planificată pentru staţionare,</p>
        <p>I. operaţiunile planificate pentru portul de destinaţie (încărcare, descărcare, altele),</p>
        <p>J. inspecţii statutare planificate şi operaţiuni de întreţinere şi reparaţii importante care trebuie efectuate pe timpul staţionării în portul de destinaţie.</p>
        <p>C. PROCEDURI PRIVIND INSPECŢIA EXTINSĂ A ANUMITOR CATEGORII DE NAVE [în conformitate cu dispoziţiile art. 7 alin. (5)]</p>
        <p>În funcţie de fezabilitatea lor practică sau de orice constrângeri în legătură cu siguranţa persoanelor, a navei sau a portului, inspecţia extinsă trebuie să includă cel puţin elementele care urmează. Inspectorii trebuie să fie conştienţi că pot periclita efectuarea în siguranţă a anumitor operaţiuni de la bord (ex: manipularea mărfii) dacă, în timpul unor astfel de operaţiuni, se solicită efectuarea de controale cu efect direct asupra acestora.</p>
        <p>1. NAVE ÎN GENERAL (categorii din secţiunea A)</p>
        <p>- pană generală de curent şi pornirea generatorului de avarie,</p>
        <p>- inspecţia iluminatului de avarie,</p>
        <p>- punerea în funcţiune a pompei de avarie pentru stingerea incendiilor prin cuplarea a două manici la tubulatura principală de stins incendiul,</p>
        <p>- punerea în funcţiune a pompelor de santină,</p>
        <p>- închiderea porţilor etanşe,</p>
        <p>- lansarea la apă a unei bărci de salvare,</p>
        <p>- verificarea stopării de urgenţă de la distanţă, de exemplu: a boilerelor, a ventilaţiei şi a pompelor de combustibil,</p>
        <p>- testarea instalaţiei de guvernare, inclusiv a instalaţiei de guvernare de avarie,</p>
        <p>- inspectarea sursei de energie de avarie a instalaţiilor radio,</p>
        <p>- inspectarea şi, dacă este posibil, testarea separatorului de santină.</p>
        <p>2. TANCURI PENTRU TRANSPORTUL PRODUSELOR CHIMICE ŞI AL GAZELOR</p>
        <p>În plus faţă de elementele enumerate în secţiunea 1, următoarele elemente trebuie considerate ca făcând parte dintr-o inspecţie extinsă la tancurile pentru transportul produselor chimice şi al gazelor:</p>
        <p>- dispozitivele de monitorizare şi siguranţă a tancurilor de marfă cu privire la temperatură, presiune şi nivel,</p>
        <p>- dispozitivele de analiză a oxigenului şi explozimetrele, inclusiv calibrarea acestora. Existenţa echipamentului de detectare a produselor chimice (suflante) cu un număr suficient de tuburi de detectare a gazelor specifice tipului de marfă transportată;</p>
        <p>- seturi de dispozitive de evacuare a cabinei care să asigure o protecţie suficientă a ochilor şi a căilor respiratorii pentru fiecare persoană de la bord (dacă acest lucru este cerut de produsele enumerate în Certificatul internaţional de conformitate sau în Certificatul de conformitate pentru transportul produselor chimice periculoase în vrac ori al gazelor lichefiate în vrac, după caz),</p>
        <p>- verificarea în vederea stabilirii dacă produsul transportat este enumerat în Certificatul internaţional de conformitate sau în Certificatul de conformitate pentru transportul produselor chimice periculoase în vrac ori al gazelor lichefiate în vrac, după caz,</p>
        <p>- instalaţiile fixe de stingere a incendiilor de pe punte, fie că sunt cu spumă sau cu pulbere chimică ori de alt tip, în funcţie de tipul produsului transportat.</p>
        <p>3. VRACHIERE</p>
        <p>În plus faţă de elementele enumerate în secţiunea 1, următoarele elemente trebuie considerate ca făcând parte dintr-o inspecţie extinsă la vrachiere:</p>
        <p>- posibila coroziune a sistemelor de prindere a echipamentelor de punte,</p>
        <p>- posibila deformare şi/sau coroziune a capacelor magaziilor,</p>
        <p>- posibile fisuri sau coroziune locală a pereţilor transversali,</p>
        <p>- accesul în magaziile de marfă,</p>
        <p>- verificarea existenţei la bord a următoarelor documente, controlul acestora şi confirmarea faptului că acestea sunt vizate de statul pavilionului sau de societatea de clasificare:</p>
        <p>(1) rapoartele de inspecţie a structurii,</p>
        <p>(2) rapoartele de evaluare a condiţiei,</p>
        <p>(3) rapoartele măsurătorilor grosimii tablei,</p>
        <p>(4) documentul descriptiv la care face trimitere Rezoluţia IMO A.744(18).</p>
        <p>4. TANCURI PETROLIERE</p>
        <p>În plus faţă de elementele menţionate în secţiunea 1, următoarele elemente trebuie considerate ca făcând parte dintr-o inspecţie extinsă la tancurile petroliere:</p>
        <p>- sistemul de spumă de punte fix,</p>
        <p>- echipamentul de stins incendiul în general,</p>
        <p>- inspecţia obturatoarelor din sala maşinilor, camera pompelor şi spaţiile de locuit,</p>
        <p>- controlul presiunii gazului inert şi al conţinutului de oxigen din acesta,</p>
        <p>- tancurile de balast: în primă instanţă, cel puţin un tanc de balast din zona tancurilor de marfă să fie examinat prin gura de vizitare a tancului/accesul la punte în care se va intra ulterior dacă inspectorul stabileşte că există motive evidente pentru continuarea inspecţiei,</p>
        <p>- verificarea existenţei la bord a următoarelor documente, controlul acestora şi confirmarea faptului că acestea sunt vizate de statul pavilionului sau de societatea de clasificare:</p>
        <p>(1) rapoartele de inspecţie a structurii,</p>
        <p>(2) rapoartele de evaluare a condiţiei,</p>
        <p>(3) rapoartele măsurătorilor grosimii tablei,</p>
        <p>(4) documentul descriptiv la care face trimitere Rezoluţia IMO A.744(18).</p>
        <p>5. NAVE DE PASAGERI CARE NU SUNT CUPRINSE ÎN DIRECTIVA 1999/35/CE</p>
        <p>În plus faţă de elementele prevăzute în secţiunea 1, următoarele elemente trebuie considerate ca făcând parte dintr-o inspecţie extinsă la navele de pasageri:</p>
        <p>- testarea sistemului de detectare şi alarmare în caz de incendiu,</p>
        <p>- testarea închiderii corespunzătoare a uşilor antifoc,</p>
        <p>- testarea instalaţiei de amplificare/comunicare,</p>
        <p>- un exerciţiu de incendiu cu testarea, ca un minimum de cerinţe, a tuturor echipamentelor individuale de stingere a incendiilor şi cu participarea unei părţi a membrilor echipajului de la secţia bucătărie/restaurant,</p>
        <p>- demonstrarea faptului că membrii principali ai echipajului sunt familiarizaţi cu planul de vitalitate.</p>
        <p>Dacă se consideră necesar, având acordul comandantului sau al operatorului, inspecţia poate fi continuată şi în timpul voiajului spre sau dinspre un port din statul membru. Inspectorii nu trebuie să obstrucţioneze operarea navei şi nici să inducă situaţii care, după opinia comandantului, ar putea pune în pericol siguranţa pasagerilor, a echipajului şi a navei.</p>
        <p>ANEXA III</p>
        <p>Anexa VIII se înlocuieşte cu următorul text:</p>
        <p>"ANEXA VIII</p>
        <p>Publicarea informaţiilor privind reţinerile şi inspecţiile în porturile statelor membre (în conformitate cu art. 15)</p>
        <p>I. Informaţiile publicate în conformitate cu art. 15 alin. (1) trebuie să includă următoarele:</p>
        <p>- numele navei,</p>
        <p>- numărul IMO,</p>
        <p>- tipul navei,</p>
        <p>- tonajul brut (gt),</p>
        <p>- anul de construcţie determinat pe baza datei indicate în certificatele de siguranţă ale navei,</p>
        <p>- numele şi adresa armatorului sau operatorului navei,</p>
        <p>- în cazul navelor care transportă mărfuri solide sau lichide în vrac, numele şi adresa navlositorului responsabil pentru alegerea navei, precum şi tipul de navlu,</p>
        <p>- statul al cărui pavilion îl arborează nava,</p>
        <p>- societatea de clasificare sau societăţile de clasificare, după cum este relevant, care a/au eliberat certificatele de clasă pentru această navă, după caz,</p>
        <p>- societatea de clasificare sau societăţile de clasificare şi/sau orice altă organizaţie care a/au eliberat, în numele statului pavilionului, certificate pentru această navă în conformitate cu convenţiile aplicabile, împreună cu precizarea certificatelor eliberate,</p>
        <p>- portul şi data ultimei inspecţii extinse şi precizarea, dacă este cazul, că nava a fost reţinută,</p>
        <p>- portul şi data ultimei inspecţii speciale, precum şi numele organizaţiei care a efectuat inspecţia,</p>
        <p>- numărul reţinerilor în ultimele 24 de luni,</p>
        <p>- ţara şi portul unde a fost reţinută,</p>
        <p>- data la care a fost anulată reţinerea,</p>
        <p>- durata reţinerii, în zile,</p>
        <p>- numărul de deficienţe constatate şi motivele reţinerii exprimate în termeni clari şi expliciţi,</p>
        <p>- descrierea măsurilor întreprinse de către autoritatea competentă şi, dacă este cazul, măsurile întreprinse de societatea de clasificare ca urmare a reţinerii,</p>
        <p>- dacă navei i s-a refuzat accesul într-un port din Comunitate, motivele unei astfel de măsuri exprimate în termeni clari şi expliciţi,</p>
        <p>- indicarea, dacă este cazul, a responsabilităţii ce revine societăţii de clasificare sau oricărei alte organizaţii private care a efectuat inspecţiile, în legătură cu deficienţele care, fiecare în parte sau combinate, au condus la reţinerea navei,</p>
        <p>- descrierea măsurilor întreprinse în cazul unei nave căreia i s-a permis să plece către cel mai apropiat şantier naval de reparaţii corespunzător sau căreia i s-a refuzat accesul într-un port comunitar.</p>
        <p>II. Informaţiile privind navele inspectate care sunt făcute publice în conformitate cu prevederile art. 15 alin. (2), trebuie să includă următoarele:</p>
        <p>numele navei,-</p>
        <p>- numărul IMO,</p>
        <p>- tipul navei,</p>
        <p>- tonajul (gt),</p>
        <p>- anul de construcţie,</p>
        <p>- numele şi adresa armatorului sau operatorului navei,</p>
        <p>- în cazul navelor care transportă mărfuri solide sau lichide în vrac, numele şi adresa navlositorului responsabil pentru alegerea navei, precum şi tipul de navlu,</p>
        <p>- statul al cărui pavilion îl arborează nava,</p>
        <p>- societatea de clasificare sau societăţile de clasificare, dacă este cazul, care a/au eliberat navei certificatele de clasă, în funcţie de situaţie,</p>
        <p>- societatea de clasificare sau societăţile de clasificare şi/sau orice altă organizaţie care a/au eliberat, în numele statului al cărui pavilion îl arborează nava, certificate în conformitate cu convenţiile aplicabile, împreună cu precizarea certificatelor eliberate,</p>
        <p>- ţara, portul şi data inspecţiei,</p>
        <p>- numărul şi natura deficienţelor."</p>
        <p>ANEXA IV</p>
        <p>Se adaugă următoarele anexe IX, X, XII şi XII:</p>
        <p>"ANEXA IX</p>
        <p>Întocmirea procesului verbal de inspecţie în conformitate cu art. 8</p>
        <p>Procesul verbal de inspecţie trebuie să conţină cel puţin următoarele elemente:</p>
        <p>I. Informaţii generale</p>
        <p>1. Autoritatea competentă care a redactat procesul verbal,</p>
        <p>2. Data şi locul inspecţiei,</p>
        <p>3. Numele navei inspectate,</p>
        <p>4. Pavilionul,</p>
        <p>5. Tipul navei,</p>
        <p>6. Numărul IMO,</p>
        <p>7. Indicativul radio,</p>
        <p>8. Tonajul (gt),</p>
        <p>9. Tonajul deadweight (acolo unde este cazul),</p>
        <p>10. Anul de construcţie, determinat pe baza datei indicate în certificatele de siguranţă ale navei,</p>
        <p>11. Societatea de clasificare sau societăţile de clasificare, acolo unde este relevant, care a/au eliberat navei certificatele de clasă, după caz,</p>
        <p>12. Societatea de clasificare sau societăţile de clasificare şi/sau orice altă organizaţie care a/au eliberat certificatele, în numele statului al cărui pavilion îl arborează nava, în conformitate cu convenţiile aplicabile,</p>
        <p>13. Numele şi adresa armatorului sau a operatorului,</p>
        <p>14. În cazul navelor care transportă mărfuri solide sau lichide în vrac, numele şi adresa navlositorului responsabil pentru alegerea navei, precum şi tipul de navlu,</p>
        <p>15. Data redactării procesului verbal de inspecţie,</p>
        <p>16. Indicarea faptului că informaţiile detaliate în legătură cu inspecţia sau reţinerea pot face obiectul publicării.</p>
        <p>II. Informaţii în legătură cu inspecţia</p>
        <p>1. Certificatele eliberate în conformitate cu convenţiile internaţionale în materie, autoritatea sau organizaţia care a eliberat certificatul(ele), inclusiv data eliberării şi a expirării</p>
        <p>2. Părţile sau elementele navei care au fost inspectate (în cazul unei inspecţii mai detaliate sau a unei inspecţii extinse)</p>
        <p>3. Tipul inspecţiei (inspecţie, inspecţie detaliată, inspecţie extinsă)</p>
        <p>4. Natura deficienţelor</p>
        <p>5. Măsurile întreprinse.</p>
        <p>III. Informaţii suplimentare în cazul reţinerii</p>
        <p>1. Data notei de reţinere</p>
        <p>2. Data anulării ordinului de reţinere</p>
        <p>3. Natura deficienţelor care au condus la emiterea notei de reţinere (referiri la convenţii, dacă este relevant)</p>
        <p>4. Informaţii privind ultima inspecţie intermediară sau anuală</p>
        <p>5. Indicarea, după cum este cazul, a responsabilităţii societăţii de clasificare sau a oricărei alte organizaţii private care a efectuat inspecţiile, în legătură cu deficienţele care, fiecare în parte sau combinate, au determinat reţinerea</p>
        <p>6. Măsurile întreprinse.</p>
        <p>ANEXA X</p>
        <p>Informaţii furnizate în contextul monitorizării punerii în aplicare, în conformitate cu art. 17</p>
        <p>1. Fiecare stat membru trebuie să furnizeze Comisiei, anual, următoarele informaţii cu privire la anul precedent, până la 1 aprilie cel târziu.</p>
        <p>1.1. Numărul de inspectori care acţionează în numele lor în cadrul controlului navelor de către statul portului.</p>
        <p>Aceste informaţii se transmit Comisiei folosindu-se următorul model de tabel.</p>
        <p>Portul/zona</p>
        <p>Numărul de inspectori cu normă întreagă</p>
        <p>Numărul de inspectori cu normă redusă1</p>
        <p>Conversia în normă întreagă</p>
        <p>Portul X ...</p>
        <p>Portul Y ...</p>
        <p>TOTAL</p>
        <p>1 Când inspecţiile efectuate în contextul controlului statului portului reprezintă doar o parte din munca inspectorilor, numărul total de inspectori trebuie convertit la un număr echivalent de inspectori cu normă întreagă.</p>
        <p>Aceste informaţii trebuie să fie furnizate la nivel naţional pentru fiecare port al statului membru avut în vedere. În sensul prezentei anexe, prin port se înţelege un port individual şi zona geografică acoperită de un inspector sau o echipă de inspectori, cuprinzând mai multe porturi individuale, după caz. Acelaşi inspector poate lucra în mai mult de un port/zonă geografică.</p>
        <p>1.2. Numărul total de nave individuale care au intrat în porturile lor, la nivel naţional.</p>
        <p>2. Statele membre trebuie:</p>
        <p>(a) fie să furnizeze Comisiei, o dată la şase luni, o listă cu mişcările navelor individuale, altele decât cele angajate în servicii regulate de croazieră, care intră în porturile lor, care să conţină numerele OMI ale navelor şi data sosirii acestora; sau alternativ</p>
        <p>(b) să furnizeze Sirenac numerele OMI şi datele de sosire ale navelor, altele decât cele angajate în servicii regulate de croazieră, care au intrat zilnic în porturile lor.</p>
        <p>Statele membre trebuie să furnizeze Comisiei o listă cu serviciile regulate de croazieră prevăzute la pct. (a) şi (b) cel târziu după şase luni de la aplicarea prezentei directive şi apoi ori de câte ori se produc modificări la nivelul acestor servicii.</p>
        <p>ANEXA XI</p>
        <p>A. CATEGORIILE DE NAVE CĂRORA LI SE REFUZĂ ACCESUL ÎN PORTURILE COMUNITARE [în conformitate cu art. 7b alin. (1)]</p>
        <p>1. Tancurile pentru transportul produselor chimice şi al gazelor.</p>
        <p>2. Vrachiere.</p>
        <p>3. Tancuri petroliere.</p>
        <p>4. Nave de pasageri.</p>
        <p>B. PROCEDURI ÎN LEGĂTURĂ CU REFUZUL ACCESULUI ÎN PORTURILE COMUNITARE [în conformitate cu art. 7ter alin. (2)]</p>
        <p>1. Dacă sunt întrunite condiţiile descrise la art. 7b, autoritatea competentă din portul în care nava a fost reţinută a doua sau a treia oară, după caz, trebuie să informeze în scris comandantul şi armatorul sau operatorul navei cu privire la ordinul de refuz a accesului în port, pe care să-l trimită pe navă.</p>
        <p>De asemenea, autoritatea competentă trebuie să informeze administraţia statului al cărui pavilion îl arborează nava, societatea de clasificare interesată, celelalte state membre, Comisia, Centre administratif des affaires maritimes şi secretariatul MOU.</p>
        <p>Ordinul de refuz al accesului intră în vigoare de îndată ce nava a fost autorizată să plece din port, după remedierea deficienţelor care au determinat reţinerea.</p>
        <p>2. Pentru ca ordinul de refuz al accesului să fie anulat, armatorul sau operatorul trebuie să adreseze o cerere oficială autorităţii competente a statului membru care a emis ordinul de refuz. Această cerere trebuie să fie însoţită de un certificat eliberat de autoritatea statului al cărui pavilion îl arborează nava, care să ateste că nava se conformează în totalitate dispoziţiilor aplicabile ale convenţiilor internaţionale. Cererea de anulare a ordinului de refuz al accesului trebuie, de asemenea, să fie însoţită, după caz, de un certificat eliberat de societatea de clasificare care a clasificat nava, certificat în care să se arate că nava se conformează standardelor de clasă impuse de societate.</p>
        <p>3. Ordinul de refuz al accesului poate fi anulat numai ca urmare a unei re-inspecţii a navei, într-un port agreat de inspectorii autorităţii competente a statului membru care a emis ordinul de refuz al accesului, şi dacă au fost furnizate dovezi, pentru convingerea acestui stat membru, că nava se conformează în totalitate cu cerinţele aplicabile ale convenţiilor internaţionale.</p>
        <p>Dacă portul agreat se află în interiorul Comunităţii, autoritatea competentă a statului membru al portului de destinaţie, cu acordul autorităţii competente din statul membru care a emis ordinul de refuz al accesului, poate autoriza nava să plece către acel port de destinaţie, dar numai pentru a se verifica dacă nava întruneşte condiţiile prevăzute la alin. (2).</p>
        <p>Re-inspecţia constă într-o inspecţie extinsă care trebuie să acopere cel puţin elementele relevante din anexa V secţiunea C.</p>
        <p>Toate costurile determinate de inspecţia extinsă sunt suportate de armator sau de operator.</p>
        <p>4. Dacă rezultatul inspecţiei extinse convinge statul membru în conformitate cu alin. (2), ordinul de refuz al accesului se anulează. Armatorul sau operatorul navei trebuie informaţi în scris asupra deciziei luate.</p>
        <p>Autoritatea competentă trebuie, de asemenea, să notifice în scris decizia luată administraţiei statului de pavilion, societăţii de clasificare interesate, celorlalte state membre, Comisiei, Centre administratif des affaires maritimes şi secretariatului MOU.</p>
        <p>5. Informaţiile cu privire la navele cărora li s-a refuzat accesul în porturile comunitare se pun la dispoziţia sistemului Sirenac şi publicate în conformitate cu dispoziţiile art. 15 şi ale anexei VIII.</p>
        <p>ANEXA XII</p>
        <p>CERINŢE INTERNAŢIONALE ŞI COMUNITARE PRIVIND SISTEMELE DE ÎNREGISTRARE A PARAMETRILOR DE NAVIGAŢIE</p>
        <p>Atunci când fac escală într-un port al unui stat membru al Comunităţii, navele din următoarele categorii trebuie să fie dotate cu un sistem de înregistrare a parametrilor de navigaţie care să fie conforme cu standardele de performanţă prevăzute de Rezoluţia IMO A.861(20) şi standardele de testare stabilite de standardul nr. 61996 al Comisiei Internaţionale pentru Electronică (IEC):</p>
        <p>- navele de pasageri construite începând cu 1 iulie 2002,</p>
        <p>- navele cu punte ruliu care transportă şi pasageri, construite înainte de 1 iulie 2002, la data primei inspecţii efectuate începând cu 1 iulie 2002, cel târziu,</p>
        <p>- navele de pasageri, altele decât navele cu punte ruliu care transportă şi pasageri, construite înainte de 1 iulie 2002, la 1 ianuarie 2004, cel târziu,</p>
        <p>- navele cu un tonaj brut de 3 000 şi peste acest tonaj, altele decât navele de pasageri, construite începând cu 1 iulie 2002.</p>
        <p>Navele din următoarele categorii, construite înainte de 1 iulie 2002, când fac escală într-un port al unui stat membru al Comunităţii, trebuie să fie dotate cu un sistem de înregistrare a parametrilor de navigaţie care să întrunească standardele în materie ale IMO:</p>
        <p>- navele de transport marfă cu un tonaj brut de 20 000 sau mai mare, cel târziu la data fixată de IMO sau, în absenţa unei decizii a IMO, la 1 ianuarie 2007, cel târziu,</p>
        <p>- navele de transport marfă cu un tonaj brut de 3 000 sau mai mare, dar mai mic de 20 000 de tone brute, cel târziu la data fixată de IMO sau, în absenţa unei decizii a IMO, la 1 ianuarie 2008, cel târziu."</p>
        <p>1 JO C 212 E, 25.07.2000, p. 102 şi JO C 154, 29.04.2001, p. 67.</p>
        <p>2 JO C 14, 16.01.2001, p. 22.</p>
        <p>3 JO C 22, 24.01.2001, p. 19.</p>
        <p>4 Avizul Parlamentului European din 30 noiembrie 2000 (JO C 228, 13.08.2001, p. 133), Poziţia Comună a Consiliului din 26 februarie 2001 (JO C 101,30.03.2001, p. 15) şi Decizia Parlamentului European din 16 mai 2001 (nepublicată încă în Jurnalul Oficial). Decizia Parlamentului European din 24 octombrie 2001 şi Decizia Consiliului din 6 decembrie 2001.</p>
        <p>5 JO L 157, 07.07.1995, p. 1. Directivă modificată ultima dată de Directiva Comisiei 1999/97/CE (JO L 331, 23.12.1999, p. 67).</p>
        <p>6 JO L 184, 17.07.1999, p. 23.</p>
        <p>7 JO L 138, 01.06.1999, p. 1.</p>
      </div>
    </body>
</html>
